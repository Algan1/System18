Yaşlı adam, elindeki baltadan destek alarak eğilmekten ağrıyan belini doğrulttu; "Kalan birkaç odunu da balta ile ıslah ettikten sonra şehre inmeliyim. Sen de ben gelene kadar dinlenmiş olursun." dedi oğlu Eren'e.  

Eren, babasının zaten yorgun olduğunu ve bir de bunun üstüne şehre inmemesi gerektiğini söyledi. "Kalan odunları düşünme, ben gerekeni yaparım. Asıl senin dinlenmen lazım."

Yaşlı adam baltayı önündeki kütüğe doğru yavaşça savurup sapladı ve alnındaki teri koluna silerek Eren'in yanına geldi. Elini oğlunun omzuna koyup; "Babam bana, insanın kendisini bilmesi gerektiğini söylerdi. Belki de hâlâ ne demek istediğini anlamış değilim. Ama en azından ne yapıp yapamayacağımı biliyorum. Sen bu ihtiyarı düşünme." dedi ve parlayan gözleri ile oğluna bakıp tebessüm etti. Baltasını geri almaya gidiyordu ki, işaret parmağını hafifçe kaldırıp yavaş yavaş oğluna döndü;  "Ama madem kendini güçlü hissediyorsun, kalan odunları sana bıraksam iyi olur. Ben de işimi şansa bırakmadan yapmam gerekenleri aradan çıkartmış olurum senin sayende. Bu arada; benim yokluğumda yine ormana gitme. Oraya gitmeni istemiyorum." 

Babasının, şehri arada bir ziyaret edişinin sebebini merak ediyordu. Fakat hiçbir zaman sormamıştı. Çünkü söylemek istediği bir şey olsaydı kendisinden saklamayacağını biliyordu. 

Kalan odunları da kırıp güzelce istifledikten sonra, kendisinin hazırladığı fidanlık alana gitti. Burası fidan yetiştirmek için babasından gizli hazırladığı bir fidanlıktı. Her fırsatta, ormandan kestikleri kuru veya yaş olan her bir ağaç için onlarca fidan dikiyordu. Odunculuktan utandığını düşünmesin diye de babasından gizliyordu. Bugün için seçtiği fidanları el arabasının içerisine koydu ve eve geçip akşam yemeğini hazırlamaya başladı. 

Yemek hazır olmaya yakınken babası da gelmişti. Yüzü solgun halde oğluna baktı; "Gün gelir de annen beni yanına çağırırsa kendine bakabileceğine güveniyorum. Güçlü ve anlayışlı bir adam oldun." dedi. Ardından kendi dediklerini onaylarcasına kafasını salladı ve yere bakarak ellerini yıkamaya gitti. 

Eren, babasının bu imasına karşılık verememişti. Yapabildiği tek şey arkasından bakıp susmak olmuştu. Belli ki babasındaki yorgunluğun sebebi, yaptığı imâ ile aynı sebepleydi. 

Yemekten hemen sonra babası uyumaya gitmişti ve Eren de bu fırsatı değerlendirip, hazırladığı fidanları dikmek için dolunayın aydınlığında ormana gitti. 

Gecenin sessizliği arasından gelen nehir sesi, Ağustos böceklerinin ve rüzgâr ile hışırdayan ağaçların sesi kendisini her zaman büyülüyordu. Bir süre gözlerini kapatıp sesleri dinledi. Tebessüm ve huzurla gözlerini açıp ormanın derinliklerinde kayboldu.  

Ertesi sabah, teslimat yapacakları odunları küçük kamyonetlerine yüklediler ve yola koyuldular. Her sabah teslimat için çıkıyorlardı. O gün de birkaç teslimat yaptıktan sonra son teslimat için Uyum Cafe'ye gittiler. Odunları taşıdıktan sonra Uyum Cafe'nin kibar, anlayışlı çalışanları babasına ve kendisine içecek ısmarlayıp dinlenmelerini rica etti. 

Eren ellerini yıkadıktan sonra babası da ellerini yıkamak için ayrılmıştı. Lavaboya gittiğinde müşterilerden birkaçı yaşlı adamı ima ederek; "Bu pis insanların burada ne işi var? Ben burayı nezih, temiz bir yer olarak biliyordum. Bu dilencilerin girmesine de izin veriyorlar. Uyum Cafe'den bunu beklemezdim. Bu pis insanlarla aynı ortamı paylaşmak istemiyorum!!"

Yaşlı adam söylenenlere kulak asmayarak ellerini yıkayıp dışarı çıktı ama hakaret eden müşteriler de bir hışımla peşinden geldi ve içlerinden biri yaşlı adamın omzundan tutup; "Burada yetkili biri yok mu? Bu pis insanların burada ne işi var? Sizin müşteri memnuniyetiniz bu mu?" gibi sözler ile dikkatleri üzerine çekmeye başladı. İnsanlar olan biteni anlamaya çalışırken Eren hızla kalkıp babasının yanına gitti ve adamın elini itip babasına siper olmaya başladı. "Babamın size bir zararı yok, biz kendi halimizde insanlarız. Bunu yapmanız için herhangi bir sebep yok. Maddi gücünüz size bu hakkı vermiyor!" 
Babası ise Eren’e bakıp; “Merak etme Eren; Bir zamanlar, aynı bu insanlar gibi dünyaları çok küçük olan insanlar tanımıştım. Oyunun sonunda kaybedenler her zaman onlar olur.” 

O esnada bir adam Eren'in omzuna kibarca elini koyup; "Merak etme, burada size kimse zarar veremez." dedi ve olay yaratan müşterinin de omzuna elini yavaşça koydu. Adamın adı Aru'ydu ve bu çevrede sözüne güvenilen, sevilen biriydi. Aru olaya dahil olunca Uyum Cafe'deki birçok müşteri ayaklandı ve olayı yaratan insanları linç etmek istedi. Aru "Sorun yok" dercesine elini yavaşça kaldırıp başını hafifçe öne eğdi ve müşteriler ciddiyetle yerine geçti. Aru'nun ciddiyeti, sakinliği ve etrafına yaydığı enerji, olay yaratan insanların içlerine ürperti ve pişmanlık serpiştirmişti. 

Uyum Cafe ekibinden biri adamların yanına gelip; "Bu taraftan lütfen. Hesabınız ödendi." diyerek kibarca çıkış kapısını gösterdi ve adamlar büyük bir boşluk hissi, ürperti ve şaşkınlıkla arkalarına bile bakamadan Uyum Cafe'den uzaklaştı. 

Eren babasına doğru eğilip onu teselli etmeye çalışırken, Aru'nun yanına geldiğini farkedip belini doğrulttu. Aru masanın yanına ulaştığında ise ayağa kalkıp oturması için yer gösterdi. 
Aru yavaşça oturup Eren'in ve babasının gözüne samimiyetle baktı; "Ne yazık ki; çalışmaktan sırtı terlemiş insanlara saygı göstermeyen kişiler her yerde var. Sizin emekleriniz ile dünyanın yaşanabilir olduğunu idrak edemiyorlar. Böyle bir olayı yaşamanızı hiçbirimiz istemezdik." diyerek, yaşananlardan sorumluymuş gibi mahcup olduğunu belirtti. 

Eren de tebessümle Aru'nun sorumlu hissetmemesi gerektiğini, buna benzer sorunlarla sürekli karşılaştığını ve gereken şekilde üstesinden geldiğini belirtti. Güçlü bir karakteri, yüksek bir algısı vardı. Aru'nun, sözlerinde ne kadar samimi olduğunu da sezebiliyordu. "İnsanlık, bugün olduğu konuma geçmişte yaşananlar sayesinde veya geçmişte yaşananlar yüzünden gelmiştir. Şu an olabilecek en iyi konumdayız veya kötü konumdayız diyemeyiz. Çünkü daha iyi veya daha kötü bir durum içerisinde olabilirdik. Bu şekilde düşündüğüm için, mesela az önceki gibi herhangi kötü bir olay yaşadığımda elimden geldiğince daha iyi sonuçlandırmaya çalışıyorum. Çünkü bu olay sadece şimdiyi etkilemiyor, gelecekteki birçok şeyi etkileyecek. Nitekim birbirimizi tanımıyorduk ama bu olay neticesinde şuan bu masada oturup konuşuyoruz."  

Birçok insan Eren'in yorgun yüzünü, terli alnını, nasırlı elini görüp önyargı ile yaklaşabilirdi ve onun sıradan bir insan olduğunu, bu yüzden de böyle derin konularda yorum yapabileceğini düşünmeyebilirdi. Fakat Aru hiçbir zaman önyargı ile yaklaşmaz, dikkatle dinledikçe fikir edinirdi. Eren'in, imkansızlıklar içerisinde kendisini en azından insani olarak ne kadar da geliştirmiş olduğunu gördü. Belki ansiklopedi kaynaklı bilgilere, teknoloji ile ilgili bilgilere, siyasi bilgilere sahip değildi fakat kendini geliştirmeye açık, öğrenmeye yatkın ve en önemlisi algı seviyesi yüksek biriydi. Bu nedenle karşısındaki insanın anlamayacağını düşünüp sıradan cümleler kurarak konuşmasına gerek kalmıyordu. Uzunca bir süre sohbet ettikten sonra Aru; "Hayatın her köşesinde koşullar ve bu koşulların sonuçları var. Mesela, eğer hayallerimize ulaşmak istiyorsak, çalışmalıyız. Eğer iyi bir sonuç elde etmek istiyorsak, kendimizi geliştirmeliyiz. Eğer acıkmışsak, karnımızı doyurmalıyız. Bu nedenle de hayat ile yazılımı birbirine benzetiyorum. Yazılımın içerisinde de koşulların yerine getirilip getirilmediği kontrol edilir ve bu iki durumda sonucun ne olması gerektiği belirtilir."    



Gergin bir olaydan sonra birbirini tanımayan insanların tanıştığı bu anlarda, yakınlarda yaşayan genç bir kız ise ailesinin şiddetine maruz kalmıştı. Her an, her yerde şiddet ve huzur aynı anda varolmuştu ve böyle olmaya da devam edecekti. Kimileri hayatının en güzel gününü yaşarken, kimileri de en kötüsünü yaşıyordu. 

Genç kız maruz kaldığı şiddetin yavaşlaması ile ailesine belli etmeden eşyalarını hazırlayıp evden ayrıldı. Üzerindeki şoku atlatmak ve rahatlayabilmek için Uyum Cafe'ye gitti. İçeri geçip boş masa bulabilmek için etrafa bakındı. Sadece Çiçek Köşesi'ndeki masa boş görünüyordu. Dalgın dalgın, başını öne eğip masaya doğru ilerlemeye başladı. Eren'in yanından geçmesi gerekmişti ve tam da o sırada Eren ayağa kalkıyordu. Eren masasından kalkıp ayağını dışarı attığı anda genç kız ile çarpıştılar. Eren özür dilemek istemişti ama genç kız durumun farkında bile değildi sanki. Sadece çarpmanın etkisiyle bir an duraksadı ve sonra da yürümeye devam etti. Eren, genç kızın bu dalgınlığının sebebini merak ediyordu. Masadan kalkmak üzere olduğunu bile unutup yerine oturdu ve istemsizce kızın hareketlerini gözlemlemeye başladı. Üzücü bir olay yaşadığını anlamak zor değildi. Merak ediyordu ama kızın vereceği tepkiyi tahmin edemediği için yanına gidip sormaya da cesaret edemiyordu. 

Genç kız kahvesini içtikten sonra biraz da olsa sakinlemeye başlamıştı. Çiçekleri koklayıp tebessüm ediyordu. Derin ve huzurlu bir nefes alıp ayağa kalktı. Hesabı ödemek için kasaya gidiyordu ki, Eren'in yanında durup; "Deniz. Adım Deniz." dedi ve Eren'e bakıp tebessüm etti. "Eren. Ben de Eren." dedi şaşkınlıkla. Deniz hesabını ödeyip Uyum Cafe'den ayrıldı ve onun ayrılışını izleyen Eren, içinde garip bir boşluk hissetti. 

Babası; "Tepedeki bulut artmaya başladı. Yukarılara yağmur yağacak gibi görünüyor. Yağmura yakalanmadan dışarıda kalan samanların ve çalıların üzerini örtmek gerek. Biz artık kalkalım." 

Eren ve babası evlerine gitmek için pikaplarına bindiler ve oradan ayrıldılar. Henüz varmamışken yağmur atıştırmaya başladı. Kulübeye varır varmaz arabayı garaja bile koymadan aşağı indiler ve üzeri açık olan tüm samanları örtmeye başladılar. Sağanak yağmur başlamadan hepsini örtmeyi başarmışlardı. Babası Eren'in omzuna hafifçe vurup; "Aferin." dedi ve gözlerinin içine bakıp tebessüm etti. 

Oğlunu geride bırakacağı için endişeliydi fakat böyle anlarda oğlu için duyduğu endişe azalıyordu. Karşısında yetişkin bir adam var gibiydi. O sırada pikabın yük bölümünden gelen sesleri farkettiler. Babası, eline uzunca bir sopa alıp temkinli bir şekilde muşambayı havaya kaldırdı. Ormanın içerisinden herhangi bir hayvanın saklandığını düşünürken, Uyum Cafe'deki genç kızın saklandığını gördü. 

Deniz, Uyum Cafe'den çıktıktan sonra Eren'i dışarıda beklemişti. Eren'in pikaba bindiğini görünce, gizlice yük bölümündeki muşambanın altına saklanmıştı. Ama yakalandığını anlayınca, muşambayı açıp araçtan aşağı indi. Yağmur atıştırıyordu. Kollarını iki yana açıp, başını hafifçe gökyüzüne kaldırdı. Tebessüm ediyordu. Eren'e bakıp; "Yıllar önce bu ormanda kaybolmuştum. Korkmaktan ziyade, hoşuma giden tarafları olmuştu. O zamanlar, ailemin tartışmalarını duymayacağım bir yerin varlığını hayal bile edemiyordum. Fakat ormanda kaybolduğumda, ailemin etkilediği yaşam alanımın ne kadar da ufak olduğunu farketmiştim. Onlar sadece, onların sorumlu olduğu bölge içerisinde bana rahatsızlık verebilirdi. Bu yüzden hiç bulunmak istememiştim. Ancak bu sefer de vakit ilerledikçe kendime bakabilecek gücüm olmadığını farketmiştim. Yani bana göre; Özünde herkes yalnızdır. Kişi, şahsi çıkarları uğruna, sessizliğine ve kendi yaşam alanına müdahalede bulunulmasına müsaade eder. Özünde her iletişim, kişinin bencilliği ile doğrudan alakalıdır. Bencilliğimden dolayı, bana yardım edebilecek birilerini aradım. Yaşlı bir oduncunun oğluna seslendiğini duydum; "EREN!!" O kişiler sizdiniz. Uyum Cafe'de iken sizi tanıdım. Tanımadığım insanların peşinden bu şekilde gidecek biri değilim." 

O sırada Eren, babasına baktı ve babası da Eren'e bakıp hafifçe başını salladı. Yıllar önce ormanda küçük bir çocuk bulmuştu. Kollarında ve gözlerinin etrafında morarmalar olmuştu. Bunların ne şekilde olabileceğini az çok tahmin edebilmişti ama çocuğu yetkililere teslim etmekten başka bir şey yapamayacağını biliyordu. Çocuğu şehre götürüp yetkililere teslim etmişti. 

Yaşlı adam Deniz'e dönüp; "Beni hatırlamayacağını düşünmüştüm. Amma da büyümüşsün. Ama anlaman gerek, yıllar önce yaptığım gibi seni yine yetkililere teslim etmekten başka bir şey yapamam. Bu hepimiz için en doğrusu olacak." dedi. 

Deniz; "Sadece biraz daha vakit geçirmek istiyorum. Ne de olsa bu kararı verebilecek yaştayım. Eğer..." derken Eren lafını bölüp; "Peki sonra?"  

Deniz, ellerini arkasında bağladı ve gözlerini kısıp gülümsedi. Belli ki bu gülüşünün ardında başka duygular gizliydi. Ancak hiç de hüzne kapılmanın sırası değildi, bu anlarını iyi değerlendirmek istiyordu. 

Eren'in babası Deniz'in de acıkmış olabileceğini düşünüp yemeğe davet etti. Kendisi de yoğun geçen bu günün ardından dinlenmek istiyordu. 

Gece olup bulutlar dağıldığında Eren'in dışarı çıktığını gören Deniz, onunla beraber çıkıp hava almak istemişti ki Eren; "Bu gece soğuk ve ıssız. Rüzgârın ve ağaçların sesi aldatıcı olabilir, korkabilirsin." dedi. Deniz ise; "Yıldızlar da bir o kadar güzel olmalı! Bazen, dalıp gidiyorum onları izlerken. Aslında ne kadar da ufak olduğumuz gerçeğini yüzüme vuruyor gökyüzü."  Eren gülümseyip yolu işaret etti; “Elbette ne istediğine ben karar veremem.”

Ormanın derinliklerinde, korktuğu bir şey varmış gibi Eren’in ve Deniz’in arkasından endişe ile seslendi; “Eren, sana defalarca kez oraya gitmemen gerektiğini söyledim. Gitmemelisin.”
Eren; “Biliyorum baba. Ama sen karşı çıktıkça içimden bir ses oralarda çözmem gereken bir şeyler olduğunu söylüyor.” dedi ve gülümseyip elini kaldırarak selam verdi. Ormana doğru ilerlediği sırada Eren’in babası nefes almakta zorlanmaya başladı. Ancak Eren bundan bihaber yoluna devam etti. 

Eren ve Deniz, ayın aydınlattığı ormanın derinliklerine ulaştığında rüzgâr şiddetlenmeye ve bulutlar çoğalmaya başladı. 

Deniz; “İçimde tuhaf bir his oluşmaya başladı. Bu hızlı değişiklik normal mi?” 

Eren; “Bilemiyorum ama ilerideki insanlar dost canlısı görünmüyor. Sakince uzaklaşsak iyi olacak.” 

Deniz; “Az önce orada hiç kimsenin olmadığından eminim. Önce hızla hava değişti ve bulutlar hızla çoğaldı. Şimdi de bu. Hayatımdaki hiçbir şey gerçekçi hissettirmiyor. Simülasyonun içerisindeyiz gibi.”

Eren; “Söylediklerin doğru olabilir. Ama bunları şu an düşünmenin bize kazandıracağı bir şey olduğunu düşünmüyorum. Bu insanları yıllardır görüyorum. Diğer yaylada yaşayan insanlar olabilir. Biz eve dönelim.” dedi.

Sakince arkasını döndü. Ama karşısında dikilen iri yarı, korkunç bakışları olan yaşlıca bir adam vardı. Elinde tuttuğu değneğinden destek alıp dikilirken o da ilerideki adamlara bakıyordu. Eren, yakalandıklarını ve başlarının belaya gireceğini düşünmüştü ve Deniz’in omzuna dokunup; “İlk fırsatta arkana bakmadan eve doğru koş.” 
Deniz henüz arkasındaki kişiyi görmemişti ve bu yüzden Eren’in söylediklerini duyunca gülümseyip şakanın sırası olmadığını söyledi. Ancak bunları söyledikten sonra Eren’e bakmak için kendisi de arkasını döndüğü için yaşlı adamı gördü. İçinde oluşan ürperti, Eren’in söylediklerine hak vermesini sağlamıştı. 
Ne kadar korksa da geride birilerini bırakıp kaçabilecek bir kişi değildi. 

“Eren! Adam bize doğru hiç bakmıyor, bizi hiç görmüyor gibi. Belki de hiç umursamıyordur. Hazır bizimle ilgilenmiyorken buradan birlikte gidelim.” dedi. 

Eren’in elini tutup koşmak istemişti ki yaşlı adam değneğini kaldırdı ve yürümeye başladı. Duraksamadan üzerlerine doğru yürümeye devam etti, Eren’in içinden geçip gitti. Deniz ve Eren birbirine baktı ama ikisi de şaşkınlıktan ne diyeceğini bilmiyordu. Cesaretlerini toplayıp doğruldular ve geçip giden yaşlı adama baktılar. İleride duran insanlar yaşlı adamı görünce saygıyla eğilip kenara çekiliyordu. 

Deniz; “Sanki… Hayat güzelleşmeye başladı!” dedi ve Eren’e bakıp; “Sen de mi aynı şeyi düşünüyorsun? Yani yanlarına gitmeyi…” dedi ve Eren’in elinden tutup acele ile onların yanına gitmek istedi. Fakat Eren elini hafifçe kaldırıp durmasını söyledi. Deniz’in söylediklerine cevap veremeyecek kadar derin düşünceler içerisindeydi. Yüzünde, geçmişteki onurlu bir savaşçının ciddiyeti, bakışlarında ise göğün derinliği vardı. Önce eline bir taş aldı ve kalabalığın yakınına doğru fırlattı. Taşa tepki vermediklerini görünce bir taş daha alıp bu sefer tam ortalarına fırlattı. Yine tepki vermemişlerdi. Böylelikle bu dünya ile bilinçli bir bağlantıları olup olmadığını anlayabileceğini düşünmüştü. Yaşlı adam gibi, diğerlerinin de kendisini göremeyeceğini düşündüğü için sakince yanlarına gitti. Deniz de sessizce Eren’in yanında yürüyordu. Gördükleri yabancılar Eren’in hiç bilmediği masalsı konulardan bahsediyordu. Değneği ile yürüyen, korkunç bakışlı yaşlı adam en güçlü büyücünün kendisi olduğunu iddia edip; “Gerektiği vakit o köyü de insanlara ibret olsun diye yakarız. İşte o zaman önümüzde hiç kimsenin duramayacağını görmüş olurlar.” 

İnsanlara ibret olsun diye köyü yakıp, masum insanları madur etmek istemesi Eren’i sinirlendirdi. Ancak karşılık veremiyor olması, her şeyi anlamsızlaştırıyordu. Çünkü gördükleri, bir filmin sahnesi gibiydi. 

Az ileriden gelen ses dikkatini çekti; “Şef! Onları getirdik!” Eli silahlı birkaç haydut, iple bağladıkları birkaç köylüyü getirdi. Bununla birlikte, konuşulanları daha net anlamıştı. Köylülerin arasında çocuklar da vardı ve kendini büyücü ilan eden yaşlı adam çocuklardan birine doğru eğilip; “Sen de mi buradasın, bu haldesin Aydın? Yaşına göre oldukça büyük sözlerin vardı. Pişman olmuşsundur!” Aydın, köyün demircisinin ortanca oğluydu. 15 yaşlarında olmasına rağmen olgunluğu ile dikkat çekiyordu.  

Eren; “Babam ile aynı adı taşıyor.”
Deniz; “Seni duyamadım. Kim ne taşıyor?” 
Eren; “Yaşlı adamın konuştuğu çocuktan bahsediyorum. Onun adı, babamın adı ile aynı. İçimden bir ses, bu gördüklerimizle babamın bir bağlantısı olduğunu söylüyordu. Çocuğun adını duyunca şüphelerim arttı. Belki de o… Ve hatta gördüğümüz tüm bu insanlar...”
Deniz; “Geçmişte yaşamış insanlar olabilir! Evet!” 
Eren; “Eve dönmeliyiz. Babama bunlarla ilgili bir şey bilip bilmediğini sormalıyım. Beni buraya göndermek istememesi ile bir ilgisi olabilir.” 

Aydın’ın kızgınlıkla bağırışı herkesin dikkatini onun üzerine çekmişti; “Heey!! Masalsı hikayelerine insanların inandığını sanıyorsun. Oysa ki; İnsanlar senden korktuğu için veya bundan çıkar sağlayabildiği için inanmış gibi yapıyor. Etrafındaki insanlara bir bak, sence hangi biri bu masallara inanacak kadar aptal? Senin anlattıklarına inanmaları için aptal olmaları gerekir. İşe yaramaz bir aptal olmaları gerekir! Biz ise inanacak kadar aptal veya inanmış rolü yapabilecek kadar sahtekâr değiliz. Siz çok ve güçlü olabilirsiniz! Fakat biz haklıyız. Bunu göreceksin. Bu oyunun sonuna kadar kendini yenilmez sanacaksın. Ama ansızın, öyle bir gün gelecek ki; Aslında sana zerre kadar değer vermediklerini, saygı duymadıklarını göreceksin. Ve işte o zaman senin bile yenilmez olmadığını anlayacaklar. Onların dünyası küçük olduğu için seni ilah yerine koyuyor olabilirler. Ancak senden de büyük bir güç var; İnsanların azmi ve kararlılığı. Sizler, oyunun sonunda her zaman kaybeden taraf olacaksınız.”

Yaşlı adam elindeki değnek ile Aydın’ın sırtına vurup kızgınlıkla; “Bu çocuk hariç hepsini öldürün. Çocuğu da bağlayıp koyunların yanına koyun. Aslında ne kadar aşağılık bir varlık olduğunu koyunların pisliği içinde anlamasını sağlayacağım!” 

Eren; “Babamın sözü! Bana, bir zamanlar dünyaları küçük başka insanlar da tanıdığını söylemişti. Karşımızdaki bu çocuk… Gerçekten de benim babam olabilir!”

Eren eve geldiğinde babasının yerde öylece uzandığını gördü. Babasına seslenerek yavaşça üzerine doğru ilerledi. Babasının da öldüğünü görmekten korkuyordu. Babasının gerçek hikayesini bile bilmiyordu. Onu da annesi gibi erkenden kaybetmek istemiyordu. Kalbi hâlâ atıyordu ve nefes alabiliyordu. Pikabı evin önüne kadar getirip Deniz’in yardımı ile babasını araca geçirdi ve doğruca hastaneye götürdü. Doktorlar bir süre hastanede yatması gerektiğini ve durumunun ciddi olduğunu söyledi. 

Ertesi gün babası gözlerini açtı. Odasına gitti; “Hasta olduğunu daha önce söylemeliydin baba. Şehre iniş çıkışların demek ki bu yüzdendi. Belki de beni üzmek istemediğin için söylemedin ama ansızın gidecek olursan benim daha kötü olacağımı bilmeliydin. Neyse, bunların bir önemi kalmadı. Şu an nasıl hissediyorsun, iyi misin?” 

Üzgün ama bir o kadar gururlanmış bir yüz ifadesi ile oğluna baktı adam; “Doktorlardan duymuşsundur; fazla vaktim kalmadı. Bu hastaneden çıkamayacağımı biliyorum. Ama üzülme. Yeni insanlarla tanışacaksın. Her acının hafiflediğini göreceksin. Senin için ufak bir birikim yaptım. Seni bir süre idare edecektir. Daha fazlasını yapmak istedim ancak, elimden anca bu geldi. Annen öldükten sonra… Tutunacak tek dalım sen kalmıştın. Belki de bazı zamanlar sana çok kızdım, seni çok üzdüm. Klasik olacak ama hepsi senin iyiliğin içindi. Özellikle ormana gitmeni istemediğim için baba-oğul çok kavgalar etmiştik. Hepsi güzel günlerdi.” 
Eren; “Hayır baba. Öyle düşünme, sen benden çok yaşayacaksın. Bu konuları konuşmanın hiç anlamı yok. Ayrıca beni ormandan uzak tutmak istemenin sebebini biliyorum. Sen de gördün değil mi o görüntüleri. Geçmişteki insanların görüntüleri ormanın her yanında var. Ben onları yıllardır görüyordum ama her zaman gerçek insanlar olduğunu düşünüyordum. Bu güne kadar… Bugün içlerinde bir çocuk gördüm. Adı Aydın’dı. Seninle aynı sözleri söylüyordu. O da, dünyası küçük olanların oyunun sonunda kaybedeceğini söylüyordu. O sendin değil mi? Bir zamanlar tanıdığın o dünyası küçük olan kişiler de onlardı.” 
Aydın; “Madem öyle… Sana küçük bir hikaye anlatayım. Dikkatlice dinlemelisin. Bir zamanlar insanların huzurla yaşadığı ufak bir köy vardı. Günlerden bir gün, bir grup yabancı güçlü bir büyücünün bu köye efendilik edeceğini söylemek için gelmişti. Evet orası bir köydü ama insanları kültürlü ve akıllıydı. Böyle bir masala kimse inanmamıştı. Ancak günler geçtikçe etraftaki diğer köylerin bu yabancı insanlar tarafından yağmalanıp yakıldığı haberleri artıyordu. Çoğu köy, büyücü dedikleri bu adam karşısında boyun eğmişti. Yalnızca kültürlü insanların olduğu köy başkaldırıyordu. Ama sonunda bu köydeki insanların da hepsini öldürdüler. Aydın adındaki genç bir çocuk hariç. Aydın aylarca büyücü dedikleri adamın yaşadığı yerde esir kaldı. Büyücünün bir de torunu vardı, adı Rüzgar.”

Eren; “Annem mi? Annem o adamın torunu muydu?” 

Aydın; “Evet. Ama annen hiçbir zaman onlar gibi olmadı. Hatta beni aylar süren o esaretten kurtaran kişi annendi. Bir gece vakti gizlice koyunların olduğu yere gelip zincirlerimi çıkardı. Yol için yemek bile getirmişti. O an, ileride ondan hoşlanacağımı bilmiyordum. Malum o vaziyette iken insan birinden hoşlanmak gibi bir hisse kapılamıyor. Kurtulduktan sonra yıllarca uzak köylerde yaşadım. Ancak nedense beni kurtaran o kızın yüzü aklımdan çıkmıyordu. Yani annenin. Ve birgün, geri dönmeye… Karar… “ 

Eren; “Baba… Baba!! Doktor!” 

Babasının hikayesini tamamen öğrenemeden, makineden gelen o ince, tiz sesi duydu. Ölüm anlıktı, anlamsızdı. 

Bu duruma alışmak zor olacaktı fakat aksini de düşünemiyordu. Güçlü olmak zorundaydı. Ne de olsa hayat diğer herkes için olduğu gibi kendisi için de devam ediyordu. Birkaç hafta ormandaki fidanlığında vakit geçirip kafasını toparladı. Bu süre içerisinde Deniz de sıklıkla ziyaretine geldi ve Eren’e destek olmaya çalıştı. Ara ara Eren’i şehre taşınması için ikna etmeye çalışıyordu ancak Eren bu konuda hiçbir şey söylemiyordu. 

Günlerden birgün Deniz; “Burada yalnız başına kaybolup gitmeni istemiyorum. En azından…” 

Eren; “Bir dakika. Mavi ışığı sen de görüyor musun? Öylece gökten indi ve giderek… Büyüyor ve insan şekline bürünüyor.”

Deniz; “Ben hiçbir şey göremiyorum. Nerede? Eren, iyi olduğundan emin misin? Belki de ateşin vardır, ne dersin? Şehre inip doktora görünmek ister misin?” 

Eren; “Hayır, hayır. O… Tamamı ile insan şekline büründü. Aru’ya çok benziyor ama o değil gibi. Zaten Aru gözlük kullanmıyor. Gördüğümüz o diğer insanlar gibi de değil. Sanki direkt bize bakıyor. Bu hiç de normal değil.”

Deniz; “Neyden bahsettiğini bilmiyorum Eren.”

Eren; “Aru ile konuşmalıyım. Benimle geliyor musun?” 

Eren, biran için gördüğü o kişiyi Aru’ya çok benzetti ve Deniz’le birlikte onu bulma ümidi ile Uyum Cafe’ye gitti. Aru çiçek köşesinde oturuyordu. Bilgisayarında bir şeyler ile meşguldü. Deniz’le birlikte yanına gitti ve ses etmeden elini kaldırıp selam verdi. Aru bilgisayarını kenara çekip Eren’e ve Deniz’e oturmaları için yer gösterdi. Kısa bir selamlaşmadan sonra Eren lafı çevirmeden merak ettiği şeyi sordu; “Bu belki de benim hayal ürünümdü ama neyin gerçek olup olmadığını düşünerek zaman kaybetmek istemiyorum. Ormanda mavi bir ışık gördüm. Giderek insan şekline bürünmeye başladı ve sonunda dönüştüğü insanı sana benzettim. Sadece o biraz daha yuvarlak yüzlüydü ve gözlük takıyordu. Belki neler olduğunu biliyorsundur diye de seninle konuşmak istedim.”

Aru; “Neler olduğunu bilmiyorum fakat bir tahminim var. Çoğu insanın aksine biyolojik bedenimiz öldükten sonra da bilincimizin yaşayabileceğine inanıyorum. Tabii bu körü körüne bir inanç değil, kendimce kanıtlarım ve gözlemlerim olduğu için böyle düşünüyorum. Gönül istedi ki inanç değil, gerçeklere dayalı bir bilgi olsaydı da inanmak yerine bilseydim. Ama maalesef, henüz inanmaktan öteye gidemedim. Şayet biyolojik bedenimiz, enerji formumuzun oluşmasına olanak sağlayıp onun bir arada kalmasını sağlayan bir araç ise; enerjimiz belirli bir yoğunluğa ulaştığında biyolojik bedenimize ihtiyaç duymadan da varlığını sürdürebilir. Belki de merkezinde kendisinden çok yoğun bir enerji bölgesi oluşturabilir ve o merkezin çekim kuvveti, enerjinin dağılmasını engelleyebilir. Nitekim etrafımızda buna benzer örnekleri görebiliyoruz; Gezegenler, yıldızlar, galaksiler gibi. Enerjiye ruh diyecek olursak, merkezindeki enerjiye de ruh taşı diyebiliriz. Tüm bunları neden anlattığımı merak ediyorsundur.” 

Eren “Evet” der gibi başını hafiften salladı ama Aru’yu da dikkatle dinlemeye devam ediyordu. Aru devam etti; “Öz ağabeyimle birbirimize çok benzerdik.” 

Deniz; “Artık benzemiyor musunuz?” 

Eren, Deniz’in bu anlamsız sorusunu duyunca biraz kızmıştı ve Deniz’in gözlerine bakıp derin bir nefes aldı. Çünkü Deniz, Aru’nun ağabeyinin öldüğünü anlamamıştı ve heyecanına yenik düşüp yersiz bir soru sormuştu.

Aru; “Yaşıyor olsaydı benzemeye devam ederdik muhtemelen. Önemli değil, bilmiyordun. Ama zaten mavi ışıkla ilgili tahminim de bununla ilgili. Altay’ın aramızdan tamamen ayrıldığını düşünmüyorum. Belki de o gördüğün mavi ışık ile ağabeyimin bir ilgisi olabilir. Böyle tahmin etmek için de kendimce sebeplerim var. Ağabeyim madenci gibiydi; insanın içerisindeki cevheri çıkarmaya çalışırdı. Belki sende de bir ışık gördü ve seninle iletişime geçmeye çalışıyor. Kim bilir?”

Deniz; “Sanırım hayatım biraz da olsa anlam kazanmaya başladı. Bunlardan önce hayatın ne kadar sıkıcı olduğunu düşünürdüm ama şimdilerde iyi hissediyorum.”

Aru; “Şayet hayata Felsefî bir göz ile bakacak olursak, “Belki” ile başlayan sonsuz cümle kurmak kolay. Önemli olan, algılayabildiğimiz bu dünyayı gerçek olarak kabul edip hayata anlam katmaya çalışmak uğruna çaba göstermektir. Mesela bu hayat bir simülasyondan ibaret diyebiliriz. Nitekim kısa zamanda teknolojik olarak büyük ilerlemeler katetmek mümkün. Bu kadar kısa zamanda teknoloji bu kadar ilerleyebiliyor ise, milyarlarca yılda ne kadar ilerleyebileceğini bir düşünün. Belki de milyarlarca yıl evvel daha üstün bir teknolojiye ulaşan canlı veya canlılar olmuştu ve simülasyondan ibaret olan bu evreni kodladı. Fakat böyle olduğuna kanaat gösterip, hayatımızı da buna göre yaşamaya başlarsak birçok zararını görebiliriz. Bu nedenle simülasyon değilmiş gibi düşünüp bu dünya için, simülasyonmuş gibi düşünüp öteki dünya için çalışmayı da makul görebilirim. Yani her iki ihtimali de düşünüp bir orta yol bulmak benim için daha mantıklı bir yol.”

Eren; “Bu evrenin simülasyon olma ihtimalini düşünmek insanı heyecanlandırıyor. Düşüncesi bile Deniz’in dediği gibi; Hayata anlam katıyor.” 

Aru; “Bu nedenle insanların yazılımı öğrenmesi taraftarıyım. Ben de yazılım ile hiç ilgisi olmayan biriydim. Fakat bu durum, öğrenmek için engel değil. Bu evren simülasyon olmasa bile; İstediğimiz anlamı yükleyebileceğimiz, kendi simülasyon evrenimizi yaratabiliriz. Bunun hayali için bile bu uğurda uğraşmaya değer. Yeter ki samimi ve kararlı olalım.”

O esnada Aru’nun bir arkadaşı gelip Aru’nun kulağına bir şey söyledi ve Aru; “Benim şimdi gitmem gerekiyor. Buraya istediğiniz zaman gelebilirsiniz” dedi ve kapıda dikilen birkaç takım elbiseli kişi ile konuşmaya gitti. Takım elbiseli insanlar geldikten sonra Uyum Cafe’de gergin bir hava oluşmuştu. Müşteriler, sanki tetikte bekleyen sadık kimseler gibi Aru’yu izliyordu. Aru’ya karşı yapılacak herhangi bir yanlış harekette sanki müşteriler de ayaklanıp yardıma gidecekmiş gibiydi. Bu gergin havanın sebebini merak etmiyor da değildi ama susup izlemenin daha doğru olacağını düşündü. Aru, takım elbiseli insanlardan birinin omzuna elini koyup yüzüne doğru eğildi ve bir şeyler söyledi. Bunun üzerine de hepsi birden oradan ayrıldı. Aru onlarla ayrılmadan önce içeriye doğru bakıp “Sorun yok.” dercesine elini hafiften kaldırdı ve yoluna devam etti.  

Eren o gün Uyum Cafe’den bilincinin aydınlandığını hissederek ve biraz da merak içerisinde ayrılmıştı. Bu his, onun gelip gidişlerini sıklaştırmaya yetmişti. Birkaç hafta boyunca bu geliş gidişler devam etti ve bir karar verdi; “Deniz! Hayat, karnını doyurmaktan ibaret olmamalı. Kendime bir şans verip şehre taşınacağım.” 

Deniz ufak bir tebessüm ile Eren’e bakıp; “Böyle bir karar vereceğini tahmin ettiğim için Uyum Cafe’ye yakın bir ev bulmuştum. Eğer beğenecek olursan o evde kalabilirsin. Bir tanıdığımın evi ve sana kefil olduğum için istediğin kadar kalabileceğini söyledi. Evi görmek ister misin?” 

Eren; "İşlevini yerine getirebiliyorsa yeterli benim için. Bir evden çok da büyük beklentilerim yok. Sen yaşanabilir bir ev olduğunu düşünüyorsan, benim için de öyledir eminim ki." 

Deniz; "Yine de içine sinmesi için gidip görelim. Zaten çok da uzak değil. Deniz sitesindeki ilk bina ve ilk daire." 

Eren, Deniz'in heyecanını bastırabilmek için daireye göz gezdirmeyi kabul etti ve bu durum dolaylı olarak taşınma aşamasının da hızlanmasına yardımcı oldu. O akşam kulübedeki en önemli eşyaları topladı ve hemen ertesi günü Deniz sitesindeki daireye taşındı. 

Perdeleri takmak için merdivene çıktığı sırada kapı çaldı. Eren ve Deniz ellerindeki işi bırakıp aynı anda kapıya yöneldi. Kapıyı Eren açtı ama Deniz'in aksine gelen kişiyi tanımıyordu. 

Deniz, kapıdaki adama bakıp; "Tanıştırayım baba, bu sana bahsettiğim arkadaşım Eren. Eren... Bu benim babam, Kâmil." 

Eren anlam veremediği bir sebepten dolayı mutlu hissetmişti ve Deniz'in babasını içeriye davet etti. 

Arif eve geçip odaları gezdikten sonra; "Daha erken tanışmak isterdim ama uygun zamana karar verememiştim. Umarım şimdi rahatsızlık vermemişimdir." diyerek elindeki poşetleri Eren'e verip; "Bunları taşınma hediyesi olarak getirdim. Pek bir şey değil ama kabul edersen mutlu olurum." dedi. 

Eren kibarca teşekkür edip hediyeleri aldı ve içindekilerin ne olduğuna bakmadan pencerenin kenarında duran sandalyenin üzerine koydu. 

O esnada Deniz, babasına bakıp teşekkür edercesine gözlerini kırpıp başını eğdi ve tebessüm etti. Babasının anlayışlı yaklaşımından ve nezaketinden dolayı çok mutlu hissediyordu. Kendini bildi bileli babası ile hiçbir sorunu olmamıştı ama annesi Gülseren'in psikolojik sorunları olduğu için evde sürekli bir gerginlik ortamı oluyordu. 

Arif, sakin bir adamdı ama karısı Gülseren'in ileri derecedeki rahatsızlığı ile uğraşmak da kolay olmuyordu. Tartışmaları sırasında sesini yükselten ve şiddet kullanan taraf her zaman Gülseren oluyordu. Hatta tedavilere başlamadan önce bu şiddetin boyutu Arif'i birkaç defa bıçakla yaralamaya kadar ilerlemişti. Arif tüm bunlara rağmen Gülseren'e sabır ve erdemle yaklaşmıştı. Çünkü biliyordu ki Gülseren'in yaşadıkları hafife alınmayacak türden şeylerdi ve birçoğuna kendisi de şahit olmuştu. Ama ne yazık ki hiç kimsenin yapabileceği bir şey yoktu. 

Gülseren, evlendikten kısa bir süre sonra hamile kalmıştı ve dünyalar güzeli bir oğulları olmuştu. Oğulları, ikisi için de en kıymetli hazineydi. 3 yaşına girdiği günün sabahı uyandıklarında oğulları yatağında yoktu. Gülseren; "Göz açıp kapayıncaya kadar büyüdü. Şimdi bizimle saklambaç bile oynuyor baksana Arif." dedi. Arif de gülümseyip; "Bakalım kim önce bulacak?" diye yanıt verdi. 

Arif kendine güveniyordu. Çünkü oğlu her zaman aynı yere saklanıyordu; Çatı katındaki sandığın içine. Kendinden emin adımlarla merdivenleri çıktıktan sonra çatı katının ışığını yaktı. Ama daha sandığa bakamadan Gülseren'in çığlığını duydu. Karısının yanına gittiğinde o inanılmaz manzarayı görmüştü; Oğlu salondaki şöminenin önünde, kanlar içerisinde yatıyordu. Oğlunun önüne kadar yavaş adımlarla ve donuk bakışlarla yürüdü. Yanına vardığında dizlerinin üzerine yığıldı ve yavaşça oğlunun ayağını tuttu. Oğlunun soğuk ve sert ayaklarına değdiği an, gözlerindeki yaşı serbest bıraktı! 

İkisi de çocuklarını kaybetmenin hüznü içindeyken ev telefonu çalmaya başladı. Ama ikisinin de telefona cevap verebilecek gücü yoktu. Gelen aramaların ardı arkası kesilmiyordu. Yaklaşık 1 saat kadar telefonları sürekli çaldı ve bu sefer evlerinin zili, ısrarla çalmaya başladı. En sonunda Arif gücünü toplayıp kapıya bakabilmişti. Kapıdaki kişi karısının kız kardeşi Cemre'ydi. Ağlamaktan gözleri şişmişti. Cemre; "Annem... Annemi kaybettik. Sabah uyandığımızda... Salonda, yerde öylece kanlar içinde yatıyordu." dedi ve elleriyle yüzünü örtüp içeri girdi. Arif bunu duyunca, durumun normal olmadığını anlamıştı. Ortada planlı olarak işlendiği bilinen iki cinayet vardı. Cemre salona gittiğinde ikinci bir şok yaşamıştı. Yeğeni de annesi gibi kanlar içerisinde yatıyordu. Yorgun sesi ile sitem edip koşarak yeğeninin yanına çöktü ve yüksek sesle ağlamaya başladı. Ablasına sarılıp; "Annem... Annem de..." dedi ama devamını getirememişti. Gülseren oğlunun acısının üzerine, çok sevdiği annesinin de acı haberini aynı anda alınca tamamen donuklaşmıştı.

Cenaze sonrasında Gülseren'in tedavi görmesine karar verilmişti. Tedavi başladıktan 2 hafta sonra katilin yakalandığı haberini almışlardı. Olayı araştıran yetkililer, bu olayın birden fazla insan tarafından organize edildiğini düşünüyordu ama elde edilen yeni bulgularla katile ulaştıklarında her şeyi öğrenmişlerdi; Her şeyi planlayan yalnızca bir kişi vardı ve cinayetleri de kendisi işlemişti. Katil, takıntılı bir sapıktı ve Gülseren'i gençliğinden beri seviyordu. Gülseren hiçbir zaman onu onaylamamıştı ve hiçbir şekilde hoşlanması için çaba göstermemişti. "Gözlerine aşık oldum, seni elde etmesi zor olduğu için aşık oldum." derdi. Mahkemede verdiği ifadede; "Evlenmemesini söylemiştim. Eğer evlenirse ona unutamayacağı bir acı yaşatacağımı söylemiştim. Bana inanmalıydı. Hepsi onun suçu!" diyerek kendisini savunmaya çalışmıştı. Ancak çıkarıldığı mahkemece suçunun cezasına karar verildi ve hapsedildi. 

Arif, birkaç lüks oteli, büyük bir şirket ortaklığı ve borsada yüklü miktarda parası olan bir adamdı. Ancak hiçbir zaman lükse düşkünlüğü olmamıştı. Maddi gücünü gizlice, yardıma ihtiyacı olan insanlar için kullanıyordu. Sadece, insanlara daha fazla yardım edebilmek için daha çok kazanmak ve başarılı olmak istiyordu. Zaten biliyordu ama oğlunu bu şekilde kaybetmek ona, her insana güvenilemeyeceğini birkere daha öğretmişti. Bu nedenle maddi gücü yüzünden kendisini hedef olarak belirleyebilecek insanlara karşı önlem almak için zenginliğini gizlemeye karar vermişti. Zaten onun için önemli olan zenginliği ile gösteriş yapmak da değildi. 

Aradan geçen yıllarda karısının tedavileri iyi sonuçlar vermeye başlamıştı. En azından artık ilk günlerdeki gibi değildi. Birkaç yıl sonra Gülseren, yeniden hamile olduğunu öğrenmişti ve sevinçle kocasının boynuna sarılmak yerine ona doğru bakıp, ağlamaya başladı; "Korkuyorum..." dedi. "Bu sefer korkman için hiçbir sebep yok." dedi Arif. Hüznü ve mutluluğu aynı anda yaşıyorlardı o an. İşte Deniz, o zaman dünyaya gelmişti; Gizli bir milyarderin, masum kızı olarak. 

Tanıma fırsatı bulamadığı kardeşinin acısı ile dolu bir evde, onun acısı ile zor nefes alan bir annenin yarı donuk bakışları arasında, sırtını babasının sıcak kucağına yaslayarak büyümüştü. Babası her zaman güvendiği bir sığınak olmuştu Deniz için. Ama ergenlik dönemlerinin verdiği asabi zamanlar gelip çattığında, aslında hiç yapmayacağı şeyler yapmaya ve sonrasında pişman olmaya başlamıştı. Nitekim en son evden kaçması da bu dönem içerisindeydi. Yaptığı bir hata da olsa, iyi bir sonucu olmuştu; Eren ile tanışmıştı. 

Ve şimdi ise, hiç ummadığı bir anda tanıştığı Eren ile babasının sohbetini, tebessüm edişlerini izliyordu. Hayatın insana neleri sunacağı hiç belli olmuyordu.

Arif; "Deniz. Bizimle misin? Aklın başka yerlerde gibi sanki." dediği an Deniz de başını hafifçe sallayıp; "Öylece dalmışım baba. Sadece... Mutluyum. Teşekkür ederim geldiğin için." dedi. 

Arif; "Tahmin ettiğim gibi, evin güzel bakıma ihtiyacı var. Uzun süredir boş duruyordu ve bakım yaptırmak için hiç fırsatımız olmamıştı. Bu yüzden evin temizliği ve boyası için birkaç kişi gelecek. Biz de onların işini kolaylaştırmak için biraz hazırlık yapalım. Ne dersiniz?" dedi. Yanıt bile almadan kollarını sıvayıp Eren'in taktığı perdeleri geri çıkarmakla işe başladı. 

Gülseren'in yanında yardımcı bir bayan olduğu için Arif gün boyu yardım edebilmişti. Güzel vakit geçirmişlerdi ve bir o kadar da yorulmuşlardı. Saat gece yarısına ulaşınca işlerin hepsi bitmişti ve rahat bir nefes aldıktan sonra Deniz ile birlikte evlerine gittiler.

Eren, yalnız kalınca Arif'in getirdiği hediyeleri açıp yerleştirmek istemişti. Önce büyük olan kutuyu poşetten çıkarttı. Biraz ağırdı ve kırılabilecek bir şey olabileceğini düşünüp yavaşça yere bıraktı. Kutunun içindeki, çantası ile birlikte koyulan bir dizüstü bilgisayardı. Deniz, babasına Eren'in yazılıma olan merakından da bahsetmişti. Babası da böyle bir şeyin Eren'e yardımı dokunabileceğini düşünmüştü. Diğer poşetlerde ise bilgisayar için gerekli olabilecek birkaç donanım malzemesi, birkaç kitap ve bir de zarf vardı. 

Zarfın içinde bir not vardı; 

"
Öncelikle;
Sana teşekkür etmek istiyorum. Kızım seninle tanıştığı günden beri hiç olmadığı kadar mutlu. Bu halini görebilmek için sahip olduğum her şeyi vermeye hazırdım. Ama sen, benim yapamadığımı yaptın. Kızımın güvenliğini sağlamak zorunda olduğum için aslında sizi sürekli izliyordum. Bu süre içerisinde seni tanıma fırsatım oldu. Bundan sonra iyi anlaşacağımızı düşünüyorum. Ben insanlara kolay güvenen ve ısınan bir insan değilim. Fakat sende iyi ve kuvvetli bir enerji hissediyorum.

Bu yüzden sana bu tutumumu anlayabilmen için kısa bir hikaye anlatmaya karar verdim. Yüz yüze anlatamayacağım bir hikaye olduğu için yazmayı tercih ettim. 

Deniz'den önce bir oğlumuz vardı. 3 yaşına girdiği gün oğlumu ve anneannesini kaybettik. İkisi de cinayete kurban gitmişti. Katili olduğu söylenen kişi yakalandı ve şuan hapiste. Ancak bu konuda şüphelendiğim bazı şeyler var. İçimden bir ses, suçluların hâlâ dışarıda bir yerde olduğunu söylüyor. Belki de düşüncelerim tamamen kuruntudan ibarettir ama ben işimi şansa bırakmak istemiyorum. Bu nedenle kızımı bu şekilde korumak zorundayım. 

Umarım beni anlarsın. Tekrar görüşmek üzere. 

Arif SAYGINER

" 
 
Eren, notu geri katlayıp zarfın içerisine koydu ve zarfı da Arif'in hediye ettiği kitaplardan birinin arasına koydu. Arif'in verdiği hediyeleri yerine koyduktan sonra hava almak için balkona çıktı. Balkonun tam karşısında büyük bir kavçuk ağacı vardı. Yapraklarının rüzgârda sallanışını izliyordu. Dinlendirici hava Eren'i sakinleştirmişti ve o an gözlerini kapatıp rüzgarı dinlemeye başladı. Birkaç dakika sonra birinin kısık sesle kendisini çağırdığını duydu. Gözlerini açtığında yanıbaşında, hava süzülen mavi bir ışık gördü. Ormandaki ışığa benziyordu. Aynı onun gibi insan şekline büründü. Ormandaki yüz ile aynı yüze sahipti. Sıradan bir durummuş gibi yüzünü ağaca doğru çevirip onu izlemeye devam etti. "Ben 27'yim." dedi yanındaki ruhani varlık ve devam etti; "Aslında birçok zamanlar yanındayım. Sanırım sadece bilincinin açık olduğu zamanlarda beni görebiliyorsun."

Eren; "Seni ormanda gördükten sonra Aru adındaki birine seni sormaya gittim. Çünkü ona benziyorsun. Aru senin kendi ağabeyi olabileceğini düşündü. Bu tahmininde haklılık payı var mı?" 



27; "Sanırım doğru tahmin etmiş. Ancak kesin bir cevap vermek mümkün değil. Ben bilincimin hiç kopmadan bu yaşantıma geçtiğimi düşünüyorum. Ancak hatıralarımız hiçbir şeyi kesin olarak kanıtlayamaz. Belki de ilk nefesini alan bir kopyadan ibaretsindir ama hatıraların, olmadığın bir kişi olduğunu düşündürüyordur. Bunlar mühim konular değil. Şuan senin ilgilenmen gereken daha önemli meseleler var; Kendi hayatın gibi. Deniz'in babası, kimseye anlatmadığı sırlarını sana açıkladı. Bunun sebebini merak etmiş olmalısın. 

Eren o an, 27'nin tanrının bir parçası olabileceğini düşündü ama bunu bir kenara bırakıp o anki konuşmaya odaklanmak istedi ve hafifçe başını salladıktan sonra; "Evet." dedi. 

27; "Bıraktığı notta anlatmadığı önemli bir detay vardı. Çocuğunun cansız bedeni incelenmeye alındığında, kızgın demirle sırtına bir damga vurulduğunu farketmişleri. Aynı damga eşinin annesinin sırtında da vardı. Buna benzer birkaç vaka daha olduğunu öğrenmişti. Bunun seninle alakası da şu; Aynı damgaya, senin babanın sırtında da  rastlandı. 

Genel olarak son derece sakin olan Eren, öğrendiği sarsıcı bilgiden sonra şaşkınlığını gizleyememişti ve biraz tedirgin, biraz endişeli ve biraz da kızgın bir ses tonu ile; "Bu... Ne demek oluyor? Yoksa benim babam da mı kurbanlardan biri?"  

27; "Ancak... Babanın ölümü diğer kurbanların ölümüne benzemiyordu ve sırtındaki damga da oldukça eskiydi. Bu nedenle Arif, babanın da sorumlularla birlikte olduğundan ve dolayısıyla senin de onlarla bağlantın olabileceğini düşündüğünden dolayı sana bir süre şüphe ile yaklaştı ve tanıyabilmek için seni sürekli izledi. Bu sürenin sonunda sana güvenmeyi seçti. Önünde gizemini çözmen gereken büyük bir öykü var. Muhtemelen bugün uyumak istemeyeceksin ama uyumalısın. Rüyanda göreceklerin bu öyküyü çözebilmen için sana ışık tutacak." deyip tebessüm etti ve ışık haline geri dönüp göğe yükseldikten sonra gözden kayboldu. 

Eren balkonun demirlerine tutunup kafasını öne eğdi ve gözlerini kapattı. Rüyada olup olmadığını düşünüyordu. Ancak bunların rüya ile bir ilgisi yoktu, hepsi gerçekten yaşanmıştı ve devamı da olacaktı. Sadece odun taşıyan bir insanın hayatını yaşamayacağını her zaman hissetmişti ama böyle bir şeyi hiç hayal etmemişti. Üzerindeki ağırlık hissini atamamıştı ama yine de doğrulup ileri baktı ve ciddiyetini takınıp bu sorumluluğu kabul edercesine kafasını salladı. 

O gece rüyasında, Arif'in cinayete kurban giden çocuğunu görmüştü. Tüm hayatını, son anına kadar özetleyen bir rüyaydı. Kızgın demir ile çocuğun sırtına damgayı bastıkları anı da görmüştü ve tabii damgayı da. 

O günün sabahında, evden çıkmak için hazırlanmıştı. Ayakkabılarını giyerken kapı çaldı. Eren, kapıda Deniz'i gördü ve bir süre öylece bakakaldı. Hiçbir şey diyemiyordu ve gözlerini de Deniz'in gözlerinden alamıyordu. Rüyasında gördüklerinden ve 27'den duyduklarından sonra çok etkilenmişti. Hayatının değişeceğinin farkındaydı. Ne olursa olsun Deniz'e bunu yansıtıp, onun da hayatını etkilemek istemiyordu. Deniz'e bakakaldığı o kısa süre içerisinde belki de yüzlerce olasılık düşünmüştü. Nedenini ve ne olduğunu bilmiyordu ama Deniz'e karşı farklı bir duygu besliyordu ve bunun farkındaydı. Ona zarar gelmesini istemiyordu. 

Deniz, gülümseyerek; "Ben de seni almaya gelmiştim. Fazladan Thankcoin kazandım ve sana bir şeyler ısmarlamak istiyorum. Uyum Cafe'ye gidelim mi?" dedi. Deniz konuşunca Eren de kendisine geldi ve ayakkabılarını giymeyi bitirip evden çıktı.

Uyum Cafe'ye gittiklerinde, 27'nin kapının önünde olduğunu gördü. Deniz'den, içeri geçmesini rica etti ve birazdan kendisinin de geleceğini söyledi. 

27 bakışlarını siyah bir arabaya dikmişti. İçindeki insanlara öfke ile baktığı anlaşılıyordu ve; "Hergün, saat 14:00 civarlarında mutlaka buraya uğruyorlar." dedi.

Eren; "Kim olduklarını biliyor musun?" 

27; "Evet. Uzun süredir bu bölgenin sahibi olmayaca çalışan bir adamın çalışanları. Para karşılığında her türlü pis işi yapabilirler. Hangi makamlarda sözlerinin geçtiğini kestirmek oldukça güç ama bu kadar rahat davranmalarının da bir sebebi olmalı."

Eren, aracın içindeki adamların aşağı inmeye niyetlendiklerini anlayınca; "Arabadan inmeleri normal mi peki? Bunu da hergün yapıyorlar mıydı?"

27; "Hayır. Bu oldukça nadir bir durum. İşimize gelmeyecek bir planları olmalı." 

Aracın içerisindeki adamlar kızgın bakışlarla aşağı inip ellerindeki makineli tüfekleri Uyum Cafe'ye doğrultup ateş etmeye başladı. Her şey çok hızlı gerçekleşmeye başlamıştı ve 27 bile böyle bir şeyi beklemiyordu. Bu beklenmedik olayın karşısında 27 bile ruhsal bir bedende olduğunu unutup  bir anlığına koruma iç güdüsü ile hareket etmişti ve Eren'in önüne kendisini siper etmişti. O anları ağır çekimde izliyor gibiydi. Adamlar hem ateş açıyor hem de Uyum Kafe'ye doğru yürüyorlardı. Aynı anda onlarca mermi yanlarından geçiyor, dükkanın camlarını parçalayıp içeriye giriyor ve insanlara zarar veriyordu. Ancak Eren, beklenmedik başka bir şeyin daha farkına vardı; 27 kendisini siper ettiği için kurşunlar Eren'e isabet etmiyordu. Ruhsal bir varlık, yüksek bir hız ve basınçla üzerine gelen mermiye etki edebilir miydi ki? 

Adamlardan biri de, özellikle Eren'e doğru ateş açmasına rağmen kurşunların ona isabet etmediğini farketti. Tabii ki bu durumu garipsemişti fakat mantıklı bir cevap veremediği için o an, mermilerin şans eseri ona isabet etmediğini düşünmüştü. Fakat bu durumun hiç de mantıklı olmadığını anlayacağı zaman da gelecekti ve Eren'in kim olduğu da merak edilecekti.

Yakınlarda devriye gezen bir polis aracının sirenleri, silah seslerinin ardından çalmaya başladı ve siren sesleri Uyum Kafe'ye doğru yaklaşıyordu. Adamlar polis sirenlerini farkedince apar topar araçlarına binip uzaklaştı. Ancak araçlarına bindiklerinde pişkince gülmeyi ihmal etmediler. Bu koca kasaba kendilerine aitmiş gibi, istedikleri her şeyi yapabileceklerini sanıyorlardı.  

Eren, hepsinin yüzünü aklının bir köşesine kazıyordu ama bir yandan da Deniz'i düşünüyordu. Araç uzaklaştıktan sonra vakit kaybetmeden Kafe'ye girip Deniz'e bakınmaya başladı. Yaralanan ve ölen birçok insan vardı. Yerde yatan insanları gördükçe içinde büyük bir kin birikiyordu. İstemsizce yumruklarını sıkmıştı. Deniz'in yaralı veya cansız haliyle karşılaşmak istemiyordu. Ancak onu hiçbir yerde bulamamıştı. 


Eren, Deniz'in neden kaybolduğuna anlam veremiyordu. 27'ye dönüp; "Belki de şimdi sırası değil ama; Daha önce hiç mermileri durdurmuş muydun?" 

27; "Açıkçası böyle bir gücümün olduğunu bilmiyordum. O an ruhsal bir bedende olduğumu bile unutmuştum."

Eren; "Buna rağmen mermilerin önüne geçtin. Yani biyolojik bedeninde olsaydın beni korumak için ölecektin. Teşekkür ederim."

27; "Görünen o ki Eren; Koca bir yol çizilmiş hattat eliyle, kahve fincanına."


Uyum Cafe birkaç günlük tadilat sürecine girmişti. Büyük bir yas havası hakimdi. Deniz de hâlâ kayıptı ve babasına da ulaşamıyordu. Eren bu süre içerisinde dağdaki kulübesine gitti. Birkaç günün ardından geri döndüğünde Uyum Cafe'deki tadilat da bitmişti ama yas havası devam ediyordu. Deniz'den hâlâ haber yoktu. Birkaç hafta boyunca da haber alamayacaktı... 

Uzun süren araştırmaların sonucunda saldırıyı düzenleyenlerin kimliklerinin tespit edilemediği iddia edilmişti. Oysa ki onları herkes tanıyordu, kimin için çalıştığını herkes biliyordu. Her yerde güvenlik kamerası da vardı. Buna rağmen hiçbir şey olmamış gibi davranıyorlardı ve belli ki faili meçhul bir olay gibi gösterilecekti.

Birkaç hafta sonra Aru, Eren'i ziyaret etmek için evine gitti. Cafe'deki güvenlik kameralarının görüntülerini Eren'e izletmesi gerektiğini düşünmüştü. 

Aru; "Bu kadar zaman sonra izletmeye karar vermemin sebebini videoları izledikten sonra söyleyeceğim. Umarım beni anlayışla karşılarsın Eren."

Görüntülerde, Deniz'in babası Uyum Cafe'deki insanlara telaşlı şekilde bir şeyler söylemeye çalışıyor. İnsanlar da telaşlanıp etraflarına bakmaya başlıyor. O sırada Deniz, Uyum Cafe'ye giriyor ve babası ile karşılaşıyor. Arif, kızının kolundan tutarak bir şeyler söylüyor. Telaşla arka kapıdan çıkıp, yan sokaktaki aracına biniyorlar.  

Aru; "İnsan ister istemez bu görüntüleri izleyince, Arif Bey'den şüpheleniyor. Tam da saldırıdan kısa süre önce, olacakları biliyormuş gibi telaşlı davranıyor ve kızını alıp uzaklaştırıyor. Bu görüntüleri izleyip de Arif Bey'in bir şeyler biliyor olduğundan veya onlardan biri olduğundan şüphelenmemek elde değil. Bu şüpheyi doğuran söz konusu kişi  Deniz'in babası olduğu için de bunları sana izletme fikrimi sürekli ertelemiştim." 








@@@@@@@@@@@@@@@@@@@@@@@@@@@@@@@@@@@@@@@@@@@@






Eren, izlediklerinden sonra olay gününü aklında tekrar canlandırdı. Deniz'in bu insanlarla bağlantısı olabileceğini düşündüren hiçbir şey dikkatini çekmemişti. Babası da iyi bir insan olmalıydı. Aksini düşüneceği hiçbir şey hissetmemişti. Aceleci ve yanlış bir karar vermektense, Aru gibi etraflıca düşünüp araştırmanın daha mantıklı olduğuna karar verdi. Yaşananların sebebini bilemeyecek kadar  dışındaydı olayların. Kendi iç dünyasında bir yalnız kalıp düşündükten sonra Eren; "Bir kitapta şöyle bir soru okumuştum; "Sonsuz evreni, avuçlarının içine aldığını düşün; O zaman, evrenin neresinde olurdun?" Bazen ben de evreni avuçlarımın içine aldığımı hayal ediyorum. Bu yolla, aslında her şeyi kontrol etmek isterken, hiçbir şeyi kontrol edemeyeceğimi  daha  iyi anlıyorum. Çünkü kontrol etmek istediğim her şeyin, dışında kalmış oluyorum. Anlayamadığım şey şu; Acaba kontrol edemeyecek kadar dışında mıyım bu olayların, yoksa resmin tamamını göremeyecek kadar yakından mı bakıyorum?" 

Aru ziyaretini kısa bir süre daha sürdürdükten sonra işine dönmesi gerektiğini söyleyerek toparlanmaya başladı ve o sırada da; "Buraya geldiğimde dışarıdaki birkaç kişi dikkatimi çekti. Sebebini bilmiyorum ama sanırım izleniyorsun. Burada kalmak zorunda değilsin. Bizim yanımızda daha güvende olursun. Korunaklı bir yerde yaşıyoruz." dedi.

Eren hafifçe başını sallayarak teşekkür etti ve şimdilik burada kalmaya devam etmek istediğini ama bu teklifi de düşüneceğini söyledi. 

Aru'yu yolcu edeceği sırada dışarıdan büyük bir gürültü sesi duydular. Anayol evine çok yakındı ve ses de oradan geliyor gibiydi. Büyük bir kaza olmuş olmalıydı. Yardıma ihtiyaç duyan insanların olabileceğini düşünerek sesin geldiği yere gitmek için birlikte çıktılar. Sokaktaki insanların koşarak olay yerine gittiğini gördüler. Tahmin ettikleri gibi anayolda büyük bir kaza olmuştu.  
 
Olay yerin vardıklarında birçok aracın çarpıştığını, ezildiğini ve birinin de yandığını gördüler. Yanan aracın başında, kazadan sağ çıkmış bir genç adam vardı. Alevler içerisinde kalan aracı izliyordu. Çıtırtıları kulaklarının içinde geziniyordu. Buraya nereden gelmişti? Kimdi? Bu sorulara verebilecek bir yanıtı yoktu. Etrafında onlarca insan vardı ama verebilecek herhangi bir cevabı yoktu. Hatırlayamıyordu...

Onlarca insan başında toplanmıştı ve hepsi de kendisini izliyordu sanki. Nefes alırken bile zorlanıyordu. İnsanlar meraklıydı. Birileri ölmüş, birileri de ölüyordu ve buna şahit olmalılardı. Sanki önemli olan onlara yardım etmek değil de, nasıl acı çektiklerine şahit olmakmış gibi... 

Boş bakan gözleri, boş konuşan dilleri sevmiyordu. Oradan uzaklaşmak istiyordu. Uzaklaşmaa başladı ve insanlar kendisini durdurmaya çalıştıysa da, zorlukla sıyrılıp uçurumun kenarına gelmeyi başardı. İnsanlar yanına yaklaşacak kadar cesur olmadığı için onlardan kurtulmayı başarmıştı. Eren ise, yardım edebileceği bir şey olmadığını farkedip sadece o gence odaklanmıştı. Genç, uçurumdan aşağı bazen ayaklarının üzerinde sürüklenerek, bazen yuvarlanıp düşerek, bazen küçük ağaçlara tutunup atlayarak inmeyi başarmıştı. Eren ise onu takip etti. Bilinci açık olduğu için uçurumdan aşağı inerken zorlanmamıştı. Bir yandan da sağlık ekiplerini arayıp haber vermişti. Sonuç olarka genç ne kadar sağlıklı görünüyor olsa da, ağır bir darbe almış olma olasılığı yüksekti ve iç kanama geçiyor olabilirdi. 

Genç, kim olduğunu hatırlamıyordu. Hafızasının büyük bir kısmı silinmişti. Ormanlık arazinin içerisinde koşuyordu… Ama nereye gidiyordu? Gidiyordu… Ama nereden geliyordu?  Bir süre sonra dinlenmek için büyük bir ağacın gövdesine yaslandı ve etrafı izlemeye, olup bitenlere anlam katmaya çalıştı. 

Gidecek bir yeri olmadığı için ormanda kalmayı planlamıştı. Kuru otları, ağaç yapraklarını toparlayıp, uyuyabileceği bir yer bile hazırlamıştı kendisine. Kısa sürede uyuyakalmıştı. Eren ise sağlık ekiplerini oraya yönlendirmişti ve gencin başına gidip ekipleri beklemeye başladı. Uçurumdan indikleri bu ormanlık alan, deniz kıyısında bir yerdeydi. Aslında aşağı kadar inen yollar vardı. 
 
Birkaç dakika sonra gencin bir şeyler sayıkladığını duydu ama ne dediği anlaşılmıyordu. Rüyasında; 

Aynı ormanda gezinmeye devam ediyordu. Etrafta bir süre gezindikten sonra gökyüzüne bakıp gözlerini kapattı, etrafın sesini dinliyordu. Kuşların cıvıltıları, rüzgarın ağaçlara çarpıp çıkarttığı hışırtıları, yakındaki denizin dalgaları... Ancak gözlerini geri açtığında, karşısında duran, sanki ışıktan varolmuş muazzam bir mavi ruh, elini büyük bir hızla adamın alnına uzattı.  Mavi ruh haricindeki her şey siyah beyaz olmuştu… Ruh, adamın gözlerine bakıyordu, adeta adamı büyülemişti. Bütün sesler silindi, kendi nefesini bile duyamıyordu. 

Derken mavi ruh konuştu; Kim olduğunu ve amacını bilmek istiyor musun? Bundan sonra da, eskiden olduğu gibi yola birlikte devam edeceğiz. 

Genç adam artık daha sakin hissediyordu. Ne de olsa mavi ruh ona zarar vermek istese buna engel olamazdı. Bu nedenle korkmanın ve telaşa kapılmanın da bir anlamı olmazdı. Bütün dikkatini mavi ruha verdi, sonuna kadar dinlemeye hazırdı ki o sıra da derinlerden bir ses geldi. Kısa bir süre sonra sesin geldiği yönden yaklaşan siyah, küme halinde bir duman görünmeye başladı. Etrafa dağıldı ve mavi ruhun etrafını sardı. Kasırga gibi dönmeye başlayınca adam uzaklaşmak zorunda kaldı. O kadar kuvvetliydi ki; gücü, insanların dünyasındaki maddelere bile etki edebiliyordu. Mavi ruhun etrafında kasırgalar yarattıkça, etrafındaki ağaçlar şiddetle sallanmaya, küçük fidanlar köklerinden çıkıp yapraklarla birlikte dev bir kasırga oluşturmaya başladı. Kasırga durulduğunda mavi ruhun olmadığı gördü. İçinde kötü bir his, çaresizlik ve ikilem vardı. Kaçmak veyâ savaşmak. Kazanamayacağı bir savaşa girmek büyük bir ahmaklık olacaktı; kaçmak kadar. Çünkü böyle bir şeyden ne kaçılabilirdi ne de ona başkaldırılabilirdi. Çünkü sonuç belliydi; büyük bir yenilgi ve yokoluştan başka bir çıkış yoktu. Dumanımsı şeyin gelmesi ile ve mavi ruhun kaybolması ile birlikte renkler geri geldi ve artık sesleri de duyuyordu. Her şey normalleşmişti ama az önce olanlar ona göre gerçekti. Mantıklı bir açıklaması olmalıydı. Kötü olan hangisiydi; Ortaya çıktıktan sonra bütün renklerin solduğu, seslerin silindiği mavi ruh mu, yoksa ortaya çıktıktan sonra mavi ruhu yokedip her şeyi eski haline getiren dumanımsı varlık mı? 
 
Gitmeliydi ama adım atamıyordu. Bilmediği bir güç kendisini tutuyor gibiydi. Konuşmak istiyordu ama sesi çıkmıyordu, bağırmak istese de nefes alamıyordu, adım atmak istese de gücü tükeniveriyordu.

Genç adam kaşlarını çattı, kendisini tutan güce direnip bir adım atmayı başardı. Bedeni, etrafa yayılan mavi bir ışıkla kaplandı. Işık etrafa yayılmaya devam ederken, dört bir yandan, su yerine sarı, bulutumsu bir kütlenin üzerinde süzülen kayıklar yaklaşmaya başladı. Kayıkların içerisinde giderek netleşen görüntüler oluşmaya başladı; insana benziyorlardı. Yüzlerini kapatacak şekilde saman şapkaları, ayaklarına kadar gelen hasır tarzı pardösüleri, sırtlarında asılı dadaoları ve örülü uzun saçları ile savaşa gider gibi bir halleri vardı. Diğer yandan karanlıklar içerisindeki belli belirsiz görünen siyah giysili insanlar yaklaşıyordu. Hepsi bir olmuş da masum bir adama zulmetmek istiyormuş gibiydi ve karanlık bir güçten doğmuş gibilerdi.
 
Kayıktaki hasır şapkalı savaşçılardan biri aşağı indi ve gence doğru biraz yaklaştıktan sonra durup; "Benim adım Zan! Başkaldırmaya, direnmeye, ödün vermemeye, erdemlilik oyunlarına devâm mı edeceksin? Kabûl et; güçsüzsün, acizsin, yapayalnızsın, dünya değişti. Artık o erdemlilik denilen kavram bütün anlamını yitirdi. Şimdi güçlü olan ne emrederse onu yapmak, nasıl yaşamanı söylerse öyle yaşamak, ne söylemeni isterse onu söylemek zorundasın. Elinden hiçbir şey gelmez.” Genç adam ciddiyetini bozmadan yanıtladı; “O hâlde değişen dünyayı yıkıp, yenisini inşa ederim.” Zan kahkahalarla adama bir soru yöneltti; “Bu zırvaladıklarını, kim olduğunu bile hatırlamadan mı yapacaksın? Ve tek başına mı?” Adam yine ciddiyetini bozmadı ve yanıtladı; “Kim olduğumu hatırlamıyor olabilirim. Ama kimden yana olmam gerektiğini biliyorum. Ayrıca ben bu dünyayı size dar etmek için hayatımı ortaya koyduktan sonra, yalnız olmayacağımdan eminim. Benim gibi düşünen insanlar mutlaka olacaktır. Sizin erdemsiz düzeninizi başınıza yıkmak isteyen erdemli Başkaldırıcılar mutlaka olacaktır.” Zan yüzünü astı; “Bitti mi?” dedi ve birden bire gözden kayboldu. Aradan bir saniye bile geçmeden adamın tam önünde ortaya çıktı, gözlerinin içine büyük bir kızgınlıkla bakıyordu. Eliyle adamın boynunu kavradı. Adamın söyledikleri hiç hoşuna gitmemişti. Ne de olsa kendisi kudretli biriydi; böylesine aciz biri tarafından eleştirilmek, tehdit edilmek hoşuna gidebilir miydi? 

Ancak birden bire genç adamın gözlerine kızgınlıkla bakan Zan'ın kızgınlığı, yerini devasa bir acıya bırakmıştı. Anlam veremediği bir sebepten acı çekiyordu. Adamın boynunu bıraktı, büyük bir kargaşa ile etrafındakilere saldırmaya başladı. Arada bir iki eliyle başını sıkıştırıyor, ne olduğunu anlamaya çalışıyor, şaşkın bir suratla etrafına bakıp kızgınlığını ifade edecek şekilde bağırıyordu. Delirmiş bir savaşçının öfkesi, güçsüz olanların kaçması gereken bir durumdu. Ancak Zan’ın aciz olduğunu düşündüğü için, adam hiç korkmuyor, yerinden kımıldamıyordu. Gözlerinde merhamete ait hiçbir şey yoktu. Zan tamamen aklını yitirip bütün gücü ile adama saldırmaya başladığı anda, etraftaki bütün renklerin anlamını yitirmesine sebep olabilecek kadar güçlü, güzel, parlak, mavi bir ışık gözlerini kamaştırdı. Zan bütün gücünü bir anda yitirip dizlerinin üzerine çökene kadar, mavi ruh yanına kadar gelmişti bile. Mavi ruhun etrafında, ışıktan iplikler oluşmaya başladı. İplklerden biri yavaşça Zan'ın alnına dokundu ve o anda Zan yokoldu. Diğer düşmanlar da bir bir yokolmaya başladı. 

Mavi ruh, insan şeklini alıp da adamın yanına gitmişti ki uykusundan uyandırılmıştı. Çünkü sağlık ekipleri kendisini almaya gelmişti. Eren, sağlık ekiplerinden genç ile birlikte gitmeyi rica etti. Birlikte hastaneye gittiler ve kazada yaralanan diğer insanlar da oradaydı. Etrafı seyrederken omzuna birisi dokundu ve arkasını döndü. Karşısındaki kişi Deniz'di. 

Deniz; "Seninle burada karşılacağımızı düşünmüyordum Eren. Neden buradasın?" 

Eren; "Az önce bir kaza oldu. İçlerinden biri ile buraya geldim. Peki sen?"

Deniz; "Sanırım bahsettiğin kazanın kurbanlarından biri de benim. Ama merak etme, benim önemli bir problemim yok. Sadece kaşımın üzerinde ufak bir çizik ve kolumda bir kesik var. Gerekli tedaviyi yaptılar ve şimdi de babamın yanına gidiyordum. Babam da az ileride. Gidelim mi?" 

Eren; "Hey... Hiçbir şey olmamış gibi mi davranacaksın? Bana anlatman gereken bir şey yok mu?"

Deniz; "Sadece bir süre daha. Lütfen. Babamın yanına gidelim mi?"   


Birlikte Arif'in yanına gittiler. Arif mahcuptu ama durumu düzeltebilmek için şuan yapabileceği bir şey yoktu. Eren kazanın nasıl olduğunu sorduğunda Arif; "Kazayı anlatabilmek için sana önce üç cinayetten bahsetmeliyim. Cinayetler aynı kasabada işlendi. İki tanesi aynı, uzun bir caddenin üzerinde ve diğeri de kasabanın anayolunda. İlk iki cinayette birer kişi öldürüldü, üçüncüsünde ise masumlar ve asıl hedefteki kişi ile birlikte 9 kişi öldürüldü. 3 hedef de kasıtlı seçilmişti. Üçü de esnaftı ve dükkanları yan yanaydı. 


İlk cinayette, kendisini ayaklarına kadar kapatabilen bir çuvalı üzerine geçirip yol kenarında duran adam oldukça dikkat çekmişti. Çuval, adamı ayakkabıları haricinde tamamen gizlediği için kim olduğu da anlaşılmıyordu. İnsanlar ona bakıp ne yapmaya çalıştığını anlamaya çalışıyordu ve bir yandan da o anki durumuna gülüyorlardı. Herkes onu delinin teki sanmıştı ama o ise çuvalın içerisinde sevdiği bayan ile mesajlaşıyordu. Evde olmamasına rağmen; “Evdeyim, uzanıp klasik müzik dinliyorum.” diye bir mesaj atmıştı. Kimseyi rahatsız etmediği için ve insanlara alay konusu olabilecek ilginç biri olduğu için kimse polisi aramamıştı. Ki sonradan devriye gezen polisler bile onu gördüklerinde gülüp gitmişlerdi. Esnaflardan biri dükkanından dışarı çıkıp çuval giyen adamın yanına gitti ve onu uzaklaştırmak istedi. O sırada esnafın gördüğü son şey, çuvalın içerisinden kendisine bakan bir çift göz oldu. Çünkü çuvaldaki adam, susturucu taktığı tabancasını esnafa doğrultup birkaç el ateş etmişti. Bu kadar yakın mesafeden kurtulmaya imkanı kalmamıştı. İnsanlar ne yapacağını şaşırmıştı, hepsi saklanacak yer, kaçacak fırsat arıyordu. Ama çuvallı adamın başkasına zarar vermeye niyeti yoktu. Hızla caddeden aşağı koşmaya başladı. Mobeseler ve esnafların güvenlik kameraları olayı saniye saniye kaydediyordu. Fakat... Kameraların göremediği kör noktalar vardı. Çuvallı adam ise tam da bu kör noktaların olduğu yere gidiyordu. Caddeden aşağı biraz koştuktan sonra bir parka ulaştı. Parkın içerisini gösterebilen kamera yoktu. İçerideki ağaçlar geniş ve büyük oldukları için parkın girişindeki mobese kamerası bile birçok noktayı göremiyordu. Hemen bitişiğindeki site duvarından atlayıp parktan çıktı. Üzerinde çuvalla koşan adamı gören site sakinleri olaydan habersiz olduğu için durumu biraz garipsedi ama pek umursamadılar. Park ile siteyi ayıran duvarın arkasından eğilerek, sitedeki ikinci binaya doğru ilerledi. Binanın arsasına girdiği anda kendisini görebilen hiçbir kamera kalmamıştı. Yine de çuvalı çıkarmadı. Binanın birinci katındaki bir dairenin balkonundan atladı. Evin sürgülü balkon kapısını açmak için, uzun bir teli “L” şeklinde kıvırıp anahtar deliğinden soktu ve sürgüyü açtı. Salondaki soba alev alev yanıyordu. Çuvalı ve ayakkabılarını sobada yaktı. Binanın içindeki merdivenleri kullanıp çatıya çıktı ve ip yardımı ile tabancayı bacanın içerisine sarkıttı. Eve geri dönüp bilgisayarı açtı, kulaklığı takıp klasik bir müzik dinlemeye başladı. Katilin eviydi. Oldukça soğuk kanlıydı. 5 dakika önce birini öldürmüştü ama görenler, saatlerdir burada uzanıp müzik dinleyen biri olduğunu düşünürdü. 

Fakat olay henüz bitmemişti. Çuvalla koştuğu sırada bazı insanlar kendisini izlemişti. Kameralar görmemişti ama o insanlar nereye gittiğini az çok görmüştü. Bu insanlar polislere, katilin sitedeki ikinci binaya koştuğunu ve birden bire ortadan kaybolduğunu söylemişti. Binanın diğer tarafında da kameralar bulunuyordu. Bu yüzden katil bu binada saklanmıyorsa, bu kameralara muhakkak yakalanmış olmalıydı. Eğer kamera görüntülerinde şüpheli bir şahıs yoksa katil ya bu binada yaşıyordu ya da bu binada saklanıyordu. Bu yüzden kameralar izlenene kadar binanın etrafını kuşatıp beklediler. Olayın üzerinden bir saat bile geçmemişti ama görgü tanıklarının ifadeleri üzerine çevredeki bütün kamera görüntüleri izlendi. Ancak hiçbir kanıt yoktu. Tek çare binaya giriş çıkışları kapatıp bütün daireleri aramaktı. 

Çuvallı katil, müziğini dinlerken birden bire kapının zili ile karışık kapıya atılan tekmelerin sesi ile kulaklığı çıkardı... Gözlerini hafif ovuşturarak ve esneyerek kapıya gitti. Kapıyı açtığında polisler içeri girip evi aramaya başladı. İçlerinden biri de çuvallı katile açıklama yapmaya başladı, olayı kısaca anlatıp şüpheli birisini görüp görmediğini sordu. Bir yandan da; “Bu saatler arasında ne yapıyordun, evde miydin?” Gibi sorular soruyordu. “Evet, tam da bahsettiğiniz saatlerde nişanlımla mesajlaşıyordum. Hatta o da sizin gibi nerede olduğumu merak etmişti ve evde klasik müzik dinlediğimi söylemiştim. Mesajlarıma bakabilirsiniz...” diye yanıtladı. Telefona bakan polis mesajı gördü ve ardından diğer polisler; “Evde başka biri yok efendim.” dedi. Bunun üzerine mesajlara biraz daha göz gezdirdikten sonra telefonu geri uzattı polis. Telefonu uzatırken çuvallı katilin gözlerine bakıyordu... Çuvallı katil ise tam o sırada esnedi ve gece boyu hiç uyuyamadığı için uykusunun olduğunu söyledi. Polisler için bu adamın çuvallı katil olma ihtimali, nişanlısına attığı mesaj ile ortadan kalkmıştı. 
       
Olayın sıcaklığı sürerken, ertesi gün ikinci cinayet işlendi. Ama öyle bir cinayetti ki hiçbir kamera görüntüsünde şüpheli birine rastlanmıyordu. Sanki bir ruh gelmişti ve önceki gün yaşanan olay için toplanan kalabalıktan, kargaşadan, şoktan faydalanıp, tabancayı ateşleyip gitmişti. Kamera görüntülerinde olayın şokundaki insanların etrafa kaçışmaları vardı sadece. Adam öldürüp kaçan hiç kimseye rastlanmadı. Polisin dikkatini bir ayrıntı çekmişti. Görüntülerde, siyah pardesü giyen bir adam vardı. Bu adam ise dün  katili aradıkları binada yaşayan, cinayet saatinde nişanlısı ile mesajlaştığını söyleyen kişiydi. Yani çuvallı katilin ta kendisi. Yanında başka bir arkadaşı daha vardı. Onların yanına doğru gelen gözlüklü biri daha vardı. Her şey bir anda olmuştu. Pardesü giyen çuvallı katil ile yanındaki kişi yine yol kenarında karmaşanın içerisinde dururken diğer esnafa ateş edilmeye başlandı. Video görüntülerinde, olayı geç farkeden pardesülü adam, yanındaki arkadaşını da uyarıp arabaların arkasına saklanmaya çalışıyordu. Sanki diğer insanlar gibi kendisini kurşunlardan koruyordu. Korkmuş ve telaşlı görünüyordu. Bu görüntüleri izleyenlere göre katil kesinlikle pardesülü adam, yani çuvallı katil olamazdı. Ama katil neredeydi? Nereden ateş etmişti? 

Aslında katil yine çuvallı adamdı. Bugünkü çuvalı, bir pardesüydü ve yüzü de görünüyordu. Tek fark, bir önceki cinayetinde yüzü görünmediği halde cinayeti işleyen kişinin çuval giymiş bir adam olduğu alenen belli olurken, bu olayda da yüzü görünen kişinin cinayeti işlediği belli olmuyordu. Çünkü pardesü içerisinde küçük ve basit bir düzenek vardı. Sol cebi delikti ve buradan tabancayı tutabiliyordu. Tabanca ise beline doladığı bir kemerde duruyordu. Yanındaki kişi ile konuştuğu sırada, yüzü öldüreceği kişiye yan dönük haldeydi. Arkadaşı ile konuşurken aynı zamanda da birkaç el ateş açmıştı. Vurulan adam olayın şoku ile gömleğine bulaşan kanına bakarken, insanlar  daha ne olduğunu anlamamıştı. O sırada pardesülü adam da diğer insanlar gibi davranıp, sanki katilin kurşunlarından kaçıyormuş gibi davrandı. Kalabalığa karışıp evine geçti. Pardesüyü makasla parçalara ayırıp, yine kendisini hazır bekleyen sobada yaktı. Binanın içerisindeki merdivenleri kullanıp çatıya çıktı ve tabancayı bacadan sarkıttı. Eve geri döndü. Az önce yaktığı pardesünün aynısından bir tane daha vardı ve onu giydi. Polisler geldiği sırada, olayın şokundan pardesüsünü çıkarmayı bile unutmuş bir adam görmeliydi. Saatler sonra video görüntülerinde pardesülü genci tanıyan polis hemen adamın evine gitti. Adam pardesüsünü bile çıkartmamıştı, kapıyı açtıktan sonra polisin yüzüne bile bakmadan salona geri döndü ve koltuğa sırt üstü uzanıp tavana bakmaya başladı. Polis, kendince yorum yapmaya başladı; “Biliyorum, belli ki olayın şokunu üzerinden atamamışsın. Senden şüphelendiğim için üzgünüm. Ama yine de üzerini aramalıyım... Pardesünü kontrol etmeliyim. Eğer ateş eden kişi sen isen pardesün delinmiş olmalı. Eğer pardesün delinmemişse seni rahat bırakacağım.” dedi ve pardesülü adam, yani çuvallı katil cevap verdi; “Tabi, ne de olsa göreviniz... Pardesüme bakabilirsiniz. Ama pardesüyü size veremem, şimdiden söyleyeyim. Çünkü sevdiğim bir insanın hediyesi.” 

Polis, pardesünün sağlam olduğunu görünce, adama mahçup bir şekilde sessizce evden geri çıktı. Görgü tanığı olarak karakola çağırmayı da ihmal etmemişti tabi.

İki cinayeti de işleyen bu adamı neredeyse hergün görüyorsun. Ölen kişiler, ona göre ölmeyi hakeden kişilerdi. İnsanlar kötülük yapar, cezası da olmalı elbette. Belki de adalet yerini bulmuyorsa, adaleti yerine getirebilecek adaletli ve acımasız bir insan olmalıydı. Ancak öldürülen insanların suçlu olduğunu neye göre belirleyecekti ki öldüren kişi? Neye göre yargılayacaktı? İnsan öldürmek belki de senin için zor ama onun için sıradanlaşmış olmalı. 

Bu zamana kadar Arif'in anlattıklarını dikkatle dinleyen Eren'in aklına bir şey takıldı ve unutmadan sormak istedi; "Peki bunları, bu kadar net olarak nasıl biliyorsun Arif abi?" 

Üçüncü cinayeti anlattığım sırada bu sorunun cevabını da anlatmak zorunda kalacağım. Çuvallı katil, üçüncü cinayetini de az önceki kazada işledi. Hatta kaza, bu cinayeti işleyebilmek için kendisi tarafından kurgulanmıştı. Tam olarak nasıl yaptığını bilmiyorum. Kazadan birkaç saat önce kasabaya dönmek için yola çıkmıştık. Arabaya bindiğimizde dikiz aynasından, arka koltukta oturan adamı gördüm. İki elinde de silah vardı ve birini bana, birini de Deniz'e doğrultmuştu. Çok soğukkanlıydı ve ciddi olduğunu anlamıştım. Telefonlarımızı istedi. Üzerimde kaç tane telefon olduğunu, adımı, gizlendiğim yeri bile biliyordu. Zaten bizi de öldüreceğini söyleyip işlediği iki cinayeti her detayına kadar anlattı. Üçüncü cinayeti hakkında da birkaç detay verdi. Uyuya kalan bir tır şoförü yüzünden zincirleme bir kaza olacaktı ve daha önceden bagajına benzin dolu bidonlar koyduğu araç yanacaktı. Araçtaki bir kişiyi öldürmeyi planlıyordu.

Yani Deniz ve ben birkaç saattir bu kişi tarafından rehin tutuluyorduk. Anlattıklarına ilk başta inanmak istememiştim. Fakat kazada yaşananlar, gerçekten de anlattığı detaylarla uyuşuyordu. Kazadan hemen sonra arabamın içerisine benzin döktüğünü farkettim. Bizi de o an öldürmek istemişti. Kendisi de hâlâ arabadaydı ve arabadan çıkmadan da ateşe vermeyeceğini düşünerek, elimden geldiğince hızlı bir şekilde araçtan çıktım. Deniz de kendi çabalarıyla çıktı. Bizi engellemeye çalışmıştı ama yapamadı. Araçtan inip uzaklaşmak istemişti ama tüm gücümle açtığı kapıyı yüzüne kapattım ve kafasına darbe alıp sersemledi. Ne kadar engellemeye çalışsam da yarı esrik bir şekilde araçtan inmeyi başardı. Ama anlayamadığım bir sebepten dolayı yanan araca doğru ilerledi. Belki de araçtaki kişinin ölüp ölmediğini kontrol etmek istemişti, belki de bilinci yerinde değildi. Araca yaklaşıp kafasını alev topuna dönmüş aracın penceresinden içeri soktu ama kısa bir süre sonra büyük bir acı ile geri çekildi. Etraftaki insanların üzerindeki alevleri kısa sürede söndürmüş olmasına rağmen ciddi derecede yanıkları oluştu. Tabii sonra gelen sağlık ekipleri bizi buraya getirdi.

Eren; "Peki adam? O nerede?" diye sordu. 

Arif ise; "Yanımdaki sedyede yatan kişi, ta kendisi!" diye yanıt verdiğinde Eren biraz şaşırdı ve hemen yan sedyeye doğru baktı. Perde çekili olduğu için sadece ayaklarını görebiliyordu. Uyanık olup da her şeyi dinlemiş olmasından çekindiği için yanına giderken yavaş ve sakin adımlarla ilerledi. Kim olduğunu çok merak ediyordu. Arif, Eren'in neredeyse hergün bu adamı gördüğünü söylemişti. Ama adamın yüzü, yanıklarından dolayı sargılıydı ve bu yüzden kim olduğunu anlayamamıştı. 






